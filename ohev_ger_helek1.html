<!DOCTYPE html>
<html>
<head>
<meta charset="UTF-8">
<title>אוהב גר חלק ראשון</title>
<link rel="stylesheet" type="text/css" href="onkelos.css">
</head>
<body dir="rtl">
  <h1>חלק ראשון</h1>
  <div class="content_frame">
    <p>
      העקר הגדול שהכל תלוי בו בהבנת טעמי אנקלוס ע״ה בתרגומו, הוא דבר
      נכון וקיים בעצמו לא ימוט לעולם, ועם כל זה אולי לא היה עדיין אדם
      שיתבונן בו וישיבהו אל לבו, וגם רבים מן הקוראים במאמרי זה ישרקו
      ויחרקו שן עליו, כשמעם ויתעצנו האנשים ויחר להם מאד; על כן בשפה רפה
      ובכובד ראש, לאהבת האמת היקרה מכל, ולכבוד הגד הצדיק אשר נסתרה דרכו
      במשך הדורות, אגלה אוחו ואומר <strong>התרגום לא נעשה בעבור
        החכמים, אבל בעבור ההדיוטות</strong>. <span class="edition_2">ועיין
        רש״י מגלה כ״א ב׳</span> &mdash;
    </p>
    <p>עקר כוונת אנקלוס בתרגומו להסיר כל מכשול מלפני המון העם ומלפני
      הגרים, למען תהיה שמיעת הקריאה בתורה לתועלת להם ולא לנזק חלילה,
      ולבלתי ימלאו קלי הדעת בתורה הקדושה דבר אשר יהיה להם לזרא, ולא
      יתישב על דעתם הקלה, ויגרום להם מכשול עון באיזה צד שיהיה, או שיגרום
      להקל כבוד התורה בעיניהם, ויניח לאנשי לצון מקום חלילה ללעוג עליה;
      וגם בעבור הנכרים, לבלתי תתרחק נפשם, אם ישא לבם אותם לבוא לחסות תחת
      כנפי השכינה; ועם זה גם כן לבלתי תהיה האומה ללעג וקלס בעיני העמים,
      אם ימצאו בתורתנו ובספור קורות אבותינו דברים אשר לא לכבוד והדר יהיו
      בעיניהם: זה עקר כוונת אנקלוס בתרגומו.</p>
    <p>
      ועל הכוונה הזאת היה כל מה שנטה במקומות מעל לשון הכתוב, ועשה זה על
      ארבעה דרכים: <span class="subhead">א</span> שנוי הלשון עם שמירת
      הענין: <span class="subhead">ב</span> שנוי הלשון עם שנוי הענין: <span
        class="subhead">ג</span> תוספת לשון עם שמירה הענין: <span
        class="subhead">ד</span> תוספת לשון עם שנוי הענין: אלה ארבעה
      אבות ומסתעפים לתולדות, והתולדות לתולמדות, ובכללן אתה מוצא שלשים
      ושתים נתיבות חכמה, אשר על פיהם נטה אנקלוס בתרגומו מעל לשון המקרא,
      ואבארם אחד אחד, בעזרת המלמד לאדם דעת.
    </p>
    <p>
      <span class="subhead">הנתיב הראשון</span> שנויי הלשון מפני התחלף
      אופני הדבור בין לשון עבריה ללשון ארמית, כגון יהי מאורות יהון
      נהורין, העברי אומר יהי בלשון יחיד אע״פ שהשם שאחריו לשון רבים, וכן
      לא יעשה בלשון ארמית, והוכרח המתרגם לומר יהון. וכן כי שמעת לקול
      אשתך ארי קבילת, העברי משמש בשרש שמע בענין קבלת דברי אחרים, ואין כן
      דרך לשון ארמית. וכן שבעה שבעה איש ואשתו דכר ונוקבא, הארמי לא ישמש
      בלשון איש ואשתו במיני בעלי חיים, בלתי באדם לבדו. וכן ויקח אברם אה
      שרי אשתו ודבר, כי העברי ישמש בלשון לקיחה בדרך השאלה גם באדם, אע״פ
      שאין לקיחתו אלא בדברים, והארמי ישמש בענין זה בשרש דבר. וכן וינגע
      ה׳ את פרעה נגעים ואייתי ה׳ על פרעה מכתשין, כי הארמי לא יבנה פעל מן
      השם הזה כאשר יעשה העברי. וכן קונה שמים וארץ דקניניה שמיא וארעא, כי
      העברי יאמר קונה על כל מי שהדבר החת רשותו לעשות בו כחפצו, גם על מי
      שלא קנהו מיד אחרים, ואין כן בלשון ארמית. וכן התהלך לפני והיה תמים
      פלח קדמי, כי אין מליצת העברי נוהגת בלשון ארמית, ולא יבינוה
      השומעים. וכן הנוגע באיש הזה דינזק, וכן ביד רמה בריש גלי, וכן הנני
      ממטיר לכם לחם מן השמים הא אנא מחית לכון, כי הארמי לא ישמש בלשון
      המטרה חוץ מענין המטר עצמו. וכן אשה כי תזריע ארי תעדי שענינו כי
      תהר, כי אין לשון הזרעה נוהג בלשון ארמית. וכן ומה הארץ השמנה היא אם
      רזה העתירא היא אם מסכינא, כי העברי יקרא לארץ בדרך השאלה שמנה ורזה,
      ולא כן ידובר בארמית. וכן נתונים נתונים מסירין יהיבין, שאם היה אומר
      יהיבין יהיבין לא היה לו הבנה בארמי. וכן מעשה רוקם עובד ציור, מעשה
      רוקח עובד בוסמנו, העברי מזכיר שם האומן, והארמי שם האומנות. וכאלה
      רבים על פני כל התרגום.
    </p>
    <p>
      <span class="subhead">הנתיב השני</span> שנויי הלשון לכבוד מעלה,
      להרחיק כל מחשבת רבוי אלוהות. מן המין הזה הוא מה שתרגם כל שם של
      אלהות ואדנות על ידי שם הויה תמיד, הרחיק רבוי השמות להרחיק כל ריח
      רבוי, ולא השאיר שם האלהות רק כשהוא כמו שם לווי אחר שם ההויה. ומן
      המין הזה הוא גם כן מה ששנה בכל מקום שמצא לשון אלהות אמור בעבודה
      זרה, שהרחיק ממנה לשון אלהות, כמו עם אשר תמצא את אלהיך ית דחלתך
      (ומפני זה הוצרך לשנות תרגום ופחד יצחק היה לי, שתרגם ודדחיל ליה
      יצחק, שאם היה אומר ודחלת יצחק היה משמע עבודת זרה); וכן כל אלהים
      אחרים תרגם טעוות עממיא, שאם היה אומר אלהין אחרנין, היה נראה לקלי
      הדעת כאלו יש שם אלוהות אחרים חוץ מאל יחיד. ולא מחכמה ישאל אדם: למה
      תרגם לא יהיה לך אלהים אחרים לא יהוי לך אלה אחרן, ולא תרגם כמנהגו
      טעוות עממיא ? — כי איך יאמר לא יהוי לך טעוות עממיא בר מני? והלא
      נמצא מחרף ומגדף, כי נראה שגם האל המדבר והמזהיר הוא גם הוא טעות
      העמים. ואמנם לא ברח בזה מלתרגם אלהים אהרים כפשוטו אלה אהרן (אע״פ
      שאפשר היה לו לתרגם לא יהויין לך דחלן אחרניין בר מני), כי במקום הזה
      אין הכתוב מיחס להס אלהות, כי הוא אומר לא יהיה לך, לא תדמה להם
      במחשבתך אלהות; ואין זה כמו וילך ויעבוד אלהים אחרים, שיש במשמע
      היותם באמת בעלי אלהוה, ועל כן הוצרך לתקן הלשון ולתרגם טעוות עממיא.
    </p>
    <p>ומן המין תזה גם כן כי שמי בקרבו שתרגם הרי בשמי מימריה, ואין
      ספק שהענין אחד, ואנקלוס ביאר הענין להרחיק כל מחשבת רבוי. וכן אשריך
      ישראל מי כמוך תרגם לית דכוותך, הסיר לשון שאלה שיש במשמעו אפשריות
      הספק, לבלתי ידומה אפילו בספק היות הטועים אחרי אלוהות הרבה נערכים
      ומתדמים למכירי האמת. וזה קרוב למי כמוך באלים ה׳ שתרגם לית בר מנך,
      ואזכירהו למטה בנתיב הששה ועשרים.</p>
    <p>
      <span class="subhead">הנתיב השלישי</span> שנויי הלשון לכבוד מעלה,
      להרחיק התארים, הפעולות, וההתפעליות, אשר יחוסן אל הבורא יוכל למעט
      כבודו והדרתו בלב ההמון. וירח ה׳ אה ריח הניחח תרגם וקביל ה׳ ברעוא
      ית קרבניה, וכן כל אשה ריח ניחח לה׳ תרגם קרבן דמתקבל ברעוא קדם ה׳,
      והרואה יראה כי הענין אחד הוא באמת, כי אין המכוון בהרחה כי אם הקבלה
      ברצון, ואנקלוס פירש הכוונה ושנה הלשון, להרחיק מליצת ההרחה, אשר לא
      תקובל לשכל ההמון. וכן וירד ה׳ לראות אה העיר ואת המגדל ואתגלי ה׳
      לאתפרעא, אין ספק כי אין עומק המכוון במליצת הכתוב הזה כי אם
      כתרגומו, ואם הלשון מתחלף; כי טעם לראות לעשות עצמו כרואה, כי
      החוטאים עושים עין של מעלה כאלו אינה רואה, וכשהפרענות מאחרת לבא,
      רבים אומרים אין ה׳ רואה אותנו עזב ה׳ את הארץ, ובבואה תתגל ההשגחה,
      וידעו כי ה׳ רואה. וכן מלה וירד אין עומק הוראתה אלא כתרגומה, כי
      בזמן שאין השגחת האל ניכרת וגלויה בעולם יאמר הנביא ה׳ רמה ידך בל
      יחזיון, דרך משל כאלו ידו מתנשאה למעלה למעלה מעל בני אדם ולא ייראו
      ממנה, וכאשר יגלה ה׳ השגחתו בקחתו מפושעים נקם, אז יאמר עליו דרך משל
      שירד, כלומר שנקרב ונגלה לעינינו. וכן זבח פסח הוא לה׳ תרגם דבח חייס
      הוא קדם ה׳ דחס, וכן ופסחתי עליכם ואחוס עליכון, העברי משל ומליצה,
      כי המכה היא העוברת ויוחסה לאל ית׳, להורות כי לא היה שם אמצעי,
      כלומר שלא היתה באחד מדרכי הטבע, רק כלה דרך נס, וזה לבדו המכוון
      במליצת אני ולא מלאך; וכן אני יוצא בתוך מצרים תרגומו אנא מתגלי,
      ועברתי בארץ מצרים תרגומו ואתגלי, כלומר אגלה מציאותי והשגחתי: והנה
      הפסיחה אין המכוון בה רק החמלה והחנינה, ואנקלוס פירש הכוונה ועזב
      הלשון. וכן ארדה נא ואראה אתגלי כען ואדון.ודע אמנם כי לא היה עקר
      כוונת אנקלוס להרחיק הגשמות, כי הנה הניח כתובים באצבע אלהים כמשמעו
      באצבעא דה׳, ותרגם מימינו אש דת למו כתב ימיניה מגו אשתא אורייתא יהב
      לנא, וכן נטית ימינך תבלעמו ארץ ארימת ימינך, ואין הגשמה גדולה מזו;
      אבל אמתת הענין כאשר אמרתי בתחלה, כי לא לחכמים נעשה התרגום, כי אם
      לעם הארץ, על כן לא מכל הגשמה בכלל ברח אנקלוס, רק מכל הגשמה אשר
      תוכל להשפיל ולהקל כבוד הבורא בעיני העם; והנה מליצה כתובים באצבע
      אלהים אע״פ שיש בה הגשמה, היא מליצה נשגבת אשר תיטב בעיני השומע ולא
      תזיק לו, אבל תועילהו, בהגדיל בעיניו מעלת התורה; ושוה אליה רעותה
      מליצת כתב ימיניה מגו אשתא אורייתא יהב לנא, הוא מאמר נשגב הממלא נפש
      השומע יראה ורעד וחרדת קדש, מול האלהים הנותן לנו תורה כתב ימינו
      מתוך האש; וכן נטית ימינך תבלעמו ארץ, מליצה נשגבה בלא ספק. וכבר תפש
      הרמב״ן על הרמב״ם במה שחשב שלא כיון אנקלוס רק לסלק ההגשמה, והביא
      שלשת המקראות שהבאתי, ועוד הוסיף עליהם וירא ישראל אה היד הגדולה
      שתרגם וחזא ישראל ית גבורת ידא רבתא, ימינך ה׳ תרעץ אויב ימינך ה׳
      תברת שנאה, ואת ידך החזקה וית ידך תקיפתא, ביד חזקה ובזרוע נטויה
      בידא תקיפא ובאדרעא מרממא, ותאחז במשפט ידי ותתקין בדינא ידי, תמיד
      עיני ה׳ אלהיך בה תדירא עיני ה׳ אלהך בה, וכן הרבה לשונות של ראיה,
      ככל וירא אלהים כי טוב שבמעשה בראשית שתרגם וחזא ה׳ ארי טב, וכן וירא
      ה׳ כי רבה רעת האדם בארץ, וכן וירא אלהים את הארץ והנה נשחתה, וכן כי
      אותך ראיתי צדיק לפני, וזולתם.
    </p>
    <p>אפס כי הוא רמב״ן מסב הדבר לדרך הסוד, ואנחנו בדרכנו דרך הפשט
      נלך, לא נטה ימין ושמאל, ונאמר כי בכל אלה לא הוצרך אנקלוס לסור
      מלשון המקרא, יען היות המליצות האלה, כל אחה במקומה, מרוממות
      ומגדילות כבוד הבורא ויכלתו והשגחתו, ולא משפילות אותו חלילה בעיני
      ההמון. ודרך כלל, כל לשון ראיה תרגמו כמשמעו כשהוא נאמר על דבר הנראה
      לעינים, כמו וירא ה׳ כי סר לראות, וראיתי את הדם, כי הראות, עם היותו
      התפעלות גשמית איננו פחיתות בעיני העם, אבל שבח ומעלה; וכן וירא ה׳
      כי שנואה לאה, תרגם וחזא, כי היה דבר הנראה לעין כל, שהיה יעקב אוהב
      את רחל מלאה. אבל במקומות תרגם מליצת ראה ה׳ במליצת גלי קדם ה׳, ואז
      כוונתו לכלול גם פנימיות הדברים וסתריהם הבלתי נראים; כי ראיתי את כל
      אשר לבן עושה לך תרגם גלי קדמי, כלומר הנגלות והנסתרות. וכן כי ראה
      ה׳ בעניי, וכי ראה את עניים, ראה ראיתי את עני עמי, ראיתי את העם הזה
      והנה עם קשה עורף הוא, באלה ובזולתם תרגם בלשון גלי קדמי, להורות על
      הצד הנסתר שבכל אחד ואחד לפי ענינו, והרואה יראה. והרמב״ן כתב
      שאנקלוס תרגם גלי קדם ה׳ בכל מקום שאין הענין מושג בראות בלבד, אבל
      בהשגחה והתבוננות, ומה יאמר בראה ראיתי את עני עמי אשר במצרים, כי
      היה דבר הנראה לעינים? והרמב״ם חשב שרצה אנקלוס לסלק ראייתו ית׳ מכל
      אשר בו עול, ולפי זה קשו לו שלשה כתובים שתרגמם וחזא, ולפי שטתו היה
      ראוי לו לומר בהם וגלי קדם ה׳, והם וירא ה׳ כי רבה, וירא אלהים את
      הארץ, וירא ה׳ כי שנואה לאה, ולדעהו בשלשתם הספרים מוטעים, ולפי
      דרכנו הכל על מקומו יבא בשלום.</p>
    <p>
      ומן המין הזה שנוי הלשון הנמצא לאנקלוס בכל לשון של זכירה או פקידה
      שבא בתורה, וזה לשון ספר <strong>יאר</strong>: בכל מקום שתמצא לשון
      זכירה או פקידה אצל ה״ית לא רצה לתרגם לא בלשון עתיד ולא בלשון עבר,
      אלא כלם בלשון הווה, כמו ואף את בריתי אברהם אזכור והארץ אזכור אנא
      דכיר, ולא רצה לתרגמם אדכר, וכן פקוד יפקוד דויחי יעקב ושל ויהי בשלח
      מדכר דכיר, וכן כלם, לפי שאין שכחה לפני כסא כבודו, ותמיד הוא זוכר
      אה הכל, ואע״פ שדברה הורה בלשון הקדש כלשון בני אדם בזה הענין,
      להזכיר בו לשון עתיד ולשון עבר, וגם בשאר ענינים הרבה, אבל תתרגום לא
      דבר כן, וכן לזכור ברית עולם לדכרן, ולא תרגם למדכר, כפי דקדוק
      הלשון, לפי שהיה לשון עתיד עכ״ל ונכונים דבריו.
    </p>
    <p>ובכלל הנתיב הזה גם כן פנים אל פנים שתרגם ממלל עם ממלל, פני
      ילכו שכנתי תהך, היד ה׳ הקצר המימרא דה׳ יתעכב, ולא תגעל נפשי אתכם
      ולא ירחק מימרי יתכון, לקחתי אוהם לי קריבית יההון קדמי, בכל אלה,
      ובכיוצא בהם, פירש המכוון, ושנה הלשון לכבוד מעלה. וכן ואשא אתכם על
      כנפי נשרים תרגם ואטלית כלומר הסעתי אתכם כאלו הייהם על כנפי נשרים,
      וכתב עליו רש״י תקן את הדבור דרך כבוד של מעלה. וכן יצרנהו כאישון
      עינו נטרינון כבבת עיניהון, משמעות העברי שהאל שמר את עמו כמו שהיה
      שומר אה אישון עינו אס היה הוא בעל גוף חלילה, ואנקלוס הסיר המשל
      ואמר שמר אותם, כמו שהם עצמם שומרים אישון עינם. וכן שחת לו לא בניו
      מומם הרגם בניא, ולא אמר בנוהי, וכן מכעס בניו ובנותיו תרגם בנין
      ובנן, ולא אמר בנוהי ובנתיה, אע״פ שתרגם בני בכורי ישראל, וכן בנים
      אתם לה׳ אלהיכם, וכן הלא הוא אביך, כמשמעות העברי; וזה כי המליצה
      הזאת מליצה נשגבת היא כאשר תבא על כלל האומה, כשהכוונה להגדיל כבודה
      ותהלתה, אבל כשהדבור בגנותה, מגונה הוא כלפי מעלה לומר שהחוטאים הם
      בניו.</p>
    <p>
      <span class="subhead">הנתיב הרביעי</span> גם הוא שנוי הלשון לכבוד
      מעלה, והוא לתקן לשון אחרים דרך כבוד, כלומר כל מאמר המסופר בתורה,
      יהיה האומרו מי שיהיה, אנקלוס מתחכם לתקן לשונו דרך כבוד כלפי מעלה,
      לבלתי תשמענה אזני עם הארץ לשון מגונה או לשון של טעות, ויוחק
      בזכרונם, בלי הבחנה בין טוב לרע, בין אמת לשקר, ובין דבור מחייב
      לדבור בתמיהה שהמכוון בו הפך הוראת מלותיו. הנה לבן אמר ליעקב למה
      גנבת את אלהי, ואנקלוס לא רצה להשמיע לשון אלהות אצל האלילים, אע״פ
      שהדבור מיוחס לאיש עובד אלילים, ואמר ית דחלתי. וכן החוטאים בעגל
      אמרו קום עשה לנו אלהים, כי כן דמו במחשבתם שיהיה בצורה הנעשית כח
      אלהי, ואנקלוס תרגם דחלן, לא רצה לשתף שם שמים עם דבר אחר. וכן ויקוב
      בן האשה הישראלית אה השם ויקלל, ויקלל אינו אלא ספור דברי המגדף,
      ואע״פ כן לא רצה אגקלוס לתרגמו ולט כמשמעו, אבל תרגם וארגיז, שלא
      להוציא מפיו ולא להשמיע באזני עם הארץ לשון מגונה כלפי מעלה.
    </p>
    <p>ומן הנתיב הזה גם כן, ואם הוא רחוק מן הנזכרים עד הנה כרחוק
      מזרח ממערב, הוא מה שאמר אברהם בדרך תמיהה השופט כל הארץ לא יעשה
      משפט, שענינו וכי אפשר שמי שהוא שופט כל הארץ לא יעשה משפט? לא, אלא
      ודאי השופט כל הארץ יעשה משפט; ואנקלוס הסיר התמיהה ופירש המכוון:
      דיין כל ארעא ברם יעבד דינא.</p>
    <p>
      <span class="subhead">הנתיב החמישי</span> שנוי הלשון בעבור כבוד
      האומה ואבותיה. ותגנוב רחל את התרפים ונסיבת, וכן כי רחל גנבהם
      נסיבתנון, וכן למה גנבת את אלהי למה נסיבת, וכן ויגנוב יעקב אה לב
      לבן הארמי וכסי יעקב מן לבן ארמאה, וכן מה עשית ותגנוב את לבבי וכסית
      מני, בכל אלה לא רצה להזכיר לשון מגונה של גנבה, והמירו בלשון לקיחה,
      והענין אחד. וכן כי בורח הוא הרי אזיל הוא, כי ברח יעקב ארי אזל
      יעקב, וכן כי ברח העם הרי אזל עמא. החליף הבריחה בהליכה, דרך כבוד. <span
        class="edition_2">וכן יהי לך אשר לך אצלח בדילך, שלא יהא
        נראה כאלו יעקב ומנחתו היו נבזים בעיני עשו.</span> וכן ויענו בני יעקב את
      שכם ואת חמור אביו במרמה תרגם בחוכמה, ואם היתה כוונתם לדחותו בלבד
      שלא יקח את אחותם (כי לא האמינו שיסכימו להמול) הנה היה דבורם בחכמה,
      והתרגום שנה הלשון ולא הענין, כי חכמה היא ולא מרמה להציל אה שלו מיד
      גוזלו; אבל אם מתחלה נתכוונו לסוף המעשה, שימולו ויהרגום, הנה אז
      מרמה היתה ולא חכמה, ויהיה תרגום אנקלוס שנוי הלשון עם שנוי הענין,
      כמו בא אחיך במרמה שאזכיר למטה בנתיב השלשה עשר.
    </p>
    <p>
      <span class="subhead">הנתיב הששי</span> שנוי הלשון לכבוד התורה,
      לבאר הסתום, כי זה הוא כבוד התורה, שלא יהיו דבריה סתומים ותמוהים
      לשומעיהם. מן המין הזה הוא מה שתרגם ויראו בני האלהים את בנות האדם
      בני רברביא. וכן והיה ברכה ותהי מברך, כי כוונת הכתוב שיהיה מבורך,
      וכל כך יהיה מבורך עד שאחרים יתברכו בו. וכן כי פי המדבר אליכם
      בלישנכון, טעם העברי שאני מדבר אליכם בפי ובלא מליץ, והטעם בלשונכם.
      שבעת ימים תמלא ידם תקרב קרבנהון, וכן כל לשון מלוי יד תרגם בלשון
      הקרבת קרבן, כי לא היה אפשר לתרגם המליצה ההיא בשלמות הוראתה, ותרגם
      המכוון בה והיוצא ממנה, שהוא הקרבת קרבנות המלואים. וכן על אשר עשו
      אה העגל דאשתעבדו לעגלא, כי העברי סתום שייחס המעשה לשני פועלים, לעם
      ולאהרן, והתרגום מפרש הענין, וייחס הפעולה החמרית לאהרן, והעבודה
      שהיא עקר החטא, אל העם. וכן ידעתיך בשם תרגם רביתך, פירש המכוון,
      שאינו אלא הגדלתיך והבדלתיך משאר בני אדם, בהשגחה פרטית עליך. וכן
      מים קדושים תרגם מי כיור, פירש הענין, והרחיק תאר קדושים שהוא זר אצל
      המים. וכן ונתת את הברכה על הל גריזים ית מברכיא, הוא פירוש.
    </p>
    <p>
      <span class="subhead">הנתיב השביעי</span> שנוי הלשון לכבוד התורה,
      לבאר כל לשון שהוא משל, וכל דרך של מליצה, כי המשל והמליצה ימתקו
      לחיך המשכיל המבין אותם על בוריים, והם לפח ולמוקש לעם הארץ אשר לא
      יבינם. שרצו בארץ ורבו בה תרגם אתילידו, וכן ובני ישראל פרו וישרצו
      ואתילדו, כי שרש <strong>שרץ</strong> בעברית מושאל על רבוי התולדה
      כמו השרצים, ואנקלוס הסיר המשל ופירש הכוונה. וכן אשר אם יוכל איש
      למנות את עפר הארץ, כמא דלא אפשר לגבר לממני, העברי הוא מליצה, כי
      טעם אם יוכל כמו שלא יוכל, והמתרגם פירש הענין. וכן כי אם אשר יצא
      ממעיך הוא מליצה, כי אין הבן יוצא ממעי אביו, ואנקלוס פירש ואמר בר
      דתוליד. וכן ויפתח את רחמה ויהב לה עדוי. וכן ותלד על ברכי ותליד
      ואנא ארבי, וכמהו יולדו על ברכי יוסף אתילידו ורבי יוסף. וכן כי
      במקלי עברתי הרי יחידאי. וכן אכפרה פניו אנחיניה לרוגזיה. וכן נתתיך
      אלהים לפרעה ואהרן אחיך יהיה נביאך רב לפרעה ואהרן אחוך יהי מתרגמנך.
      וכן ואולך אתכם קוממיות בחירותא. וכן האנכי הריתי את כל העם הזה אם
      אנכי ילדתיהו האב אנא לכל עמא הדין אם בני אנין. וכן סר צלם מעליהם
      עדא הקפהון מנהון. וכן ומלתם את ערלת לבבכם ותעדון ית טפשות לבכון.
      וכן ונתנך ה׳ לראש ולא לזנב לתקיף ולא לחלש, וכמהו הוא יהיה לראש
      ואתה ההיה לזנב. וכן שרש פורה ראש ולענה גבר מהרהר חטאין או זדון.
      וכן וישמן ישרון ויבעט שמנת עבית כשית ועתר ישראל ובעט אצלח תקיף קנא
      נכסין. וכן וחרבי תאכל בשר תקטל בעממיא. וכן בהם עמים ינגח יחדו
      בגבורתיה עממיא יקטל כחדא. וכן האומר לאביו ולאמו לא ראיתיו דעל
      אבוהי ועל אמיה לא רחים, ואת אחיו לא הכיר ואת בניו לא ידע ואפי
      אחוהי ובנותי לא נסיב.
    </p>
    <p>
      <span class="subhead">הנתיב השמיני</span> שנוי הלשון לכבוד התורה,
      לתקן הלשון דרך כבוד. הוא היה גבור ציד גיבר תקיף. בדורות הראשונים
      שהיתה הארץ רחבת ידים לפני יושביה ורבה עליהם חית השדה, היו גבורי
      הציד חשובים מאד במדינה, והם היו מלכי הארץ ושריה; אבל בדורות
      האחרונים שאין מלאכת הצידה הכרחית כל כך, שבה מלאכה פחותה, או מלאכת
      התענוג בלבד, ועל כן התחכם אנקלוס להחליף גבור ציד בגבור תקיף,
      לתפארת הלשון באזני עם הארץ. וכן וירד העיט על הפגרים על פלגיא לא
      רצה להזכיר לשון פגרים בענין נכבד כמו שהוא ברית בין הבתרים, ותרגם
      הענין ולא הלשון. ובקצת חומשים כתוב כאן בפירוש רש״י: ס״א הפגרים
      מתרגמינן פגלייא, אלא מתוך שהורגלו לתרגם איש בתרו ויהב פלגייא,
      נתחלף להם תבת פגלייא בפלגייא, ותרגמו הפגרים פלגייא, וכל המתרגם כן
      טועה, לפי שאין להקיש בתרים לפגרים, שבתרים תרגומו פלגייא, ופגרים
      תרגומו פגלייא, לשון פגול כמו פגול הוא, לשון פגר ע״כ, והלשון הזה
      פגול הוא לא ירצה, ואיננו לשון רש״י חלילה, ואיננו בדפוס רנ״א,
      וחלילה שיהיו בתרי הברית נקראים פגולים! ומה ענין פגול עם פגר? ובאמת
      אין הפגר פגול, ולא הפגול פגר; ואם היה בלב אנקלוס לתרגם לשון פגר,
      למה לא שמר לשון המקרא ויאמר על פגריא, כמו שתרגם ופגריכם אתם
      ופגריכון? והנכון כאשר אמרנו כי לא רצה להזכיר לשון מגונה בענין נכבד
      וקדוש.
    </p>
    <p>וכן וישא אברהם את עיניו וירא והנה איל אחר נאחז בסבך בקרניו,
      וזקף אברהם ית עינוהי בתר אלין וחזא והא דכרא, סירס המקרא והקדים
      תרגום מלת אַחַר (שתרגומה בתר אלין), וזה עשה בחכמה, להפריד בין ענין
      לענין; כי ענין שלמעלה הוא ספור המלאך שקרא לו ומנעו משחוט את בנו,
      ותכף סמוך לו כתוב וישא אברהם את עיניו וירא והנה איל, ויוכל ההמון
      הנמהר להכשל בזה, כאלו המלאך הוא האיל; ובהוסיפו לשון בתר אלין בין
      הדבקים הודיע שהם שני דברים.</p>
    <p>וכן ויאסור יוסף מרכבתו וכן ויאסור את רכבו תרגם רתיכוהי לשון
      רבים, לתפארת הלשון דרך כבוד. וכן אז ישיר בכן שבח, וירא כל העם
      וירנו ושבחו, שנה הלשון לתפארת המאמר; וכן נערמו מים חכימו מיא,
      לתפארת הלשון פירש לשון ערמה, שלא יהיה כפל לשון עם נצבו כמו נד. וכן
      שמן המשחה משחא דרבותא, ומשחת אותו ותרבי יתיה, וכן כל משיחה שבענין
      תרגם לשון רבוי וגדולה, פירש המכוון במשיחה, אשר איננו רק הגידול
      והרוממות, ולהיות המשיחה דבר נמאס למראה, בחר לו לשון נקיה, ופירש
      הכוונה והסתיר הפעולה. וכן מים לרחצה מיא לקידוש, ורחצו אהרן ובניו
      ממנו ויקדשון, לפאר הענין, במזכיר שלא היתה הרחיצה להעביר הטנוף, רק
      גזרת מלך להוספת קדושה, וכמו ששנינו היה עומד ומקריב על גבי המזבח כל
      הלילה, לאורה טעון קדוש ידים ורגלים, וכמו שראינו בכהן גדול, שהיה
      מקדש ידים ורגלים מבגדים לבגדים.</p>
    <p>וכן כתועפות ראם לו תוקפא ורומא דיליה, הגדיל הענין דרך כבוד,
      והמכוון אחד. וכן או אשת חיקך אתת קיימך, אשת חיקך בעברי טעמו שוכבת
      חיקך, ובאמרו אתת קיימך, אשת בריתך, דבר בלשון נקיה ומפוארת יותר.</p>
    <p>
      <span class="subhead">הנתיב התשיעי</span> שנוי הלשון בעבור תורה
      שבעל פה ופירוש החכמים. מן המין הזה וישלח אה נערי בני ישראל, שתרגם
      בוכרי, כפי פירוש חכמינו ז״ל. וספרתם לכם ממחרת השבת מבתר יומא טבא,
      להוציא מלבם של צדוקים. וכן והיו לטוטפות בין עיניך תרגם לתפלין,
      להודיע כי הטוטפות המצוות בתורה אין מצותן ככל אשר יעלה על לב איש
      לעשוהן, אלא כתבניתן הידועה בישראל, הנקראת הפלין.
    </p>
    <p>
      <span class="subhead">הנתיב העשירי</span> שנוי הלשון עם שנוי
      הענין, לכבוד מעלה, להרחיק כל מחשבת רבוי ודמיון. מן המין הזה הוא
      אלהי האלהים שתרגם אלה דיינין, לסלק הרבוי. וכן כי התחת אלהים אני
      שתרגם הרי דחלא דה׳ אנא, כי מתוך העברי ידומה יחס דמיון בין האדם
      והאל, כי באמרך וכי במקום פלוני אני עומד? משמע שכבר היה אפשר שתהיה
      אתה במקומו, וזה מה שהתחכם אנקלוס להרחיק מן המחשבה, לא שהיה קורא <strong>חתת</strong>
      במקום <strong>תחת</strong> חלילה, אבל שנה הענין לגמרי בכוונה,
      בבינה ובהשכל.
    </p>
    <p>
      <span class="subhead">הנתיב האחד עשר</span> שנויי הענין לכבוד
      מעלה, להקן התארים, הפעולוה, וההתפעליות, המיוחסות אליו ית׳, אשר לא
      לכבוד והדר תהיין בעיני ההמון. וברוח אפך תרגם ובמימר פומך, אע״פ
      שהגשמות במקומה עומדת, אבל זו פחותה וזו נכבדת. וכן ושכותי כפי עליך
      ואגין במימרי עלך, וכן וראית את אחורי ית דבתרי, ופני לא יראו
      ודקדמי. וכן וימלא כבוד ה׳ אה כל הארץ ומליא יקרא דה׳, העברי לשון
      עתיד וטעמו כי כן גזר להעניש החוטאים, למען ימלא כבודו את כל הארץ,
      בהתגלות השגחתו ויכלתו, והתרגום לשון הווה, שלא ידומה שנוי וחסרון
      בכבודו ית׳. וכמהו ועתה יגדל נא כח ה׳ שהוא לשון עתיד, והוא דרך
      בקשה, שיגלה גדלתו ויכלתו לעיני העמים, לבלתי יאמרו מבלתי יכלת ה׳,
      ואנקלוס תרגם וכען סגי כען חילא קדמך ה׳, עשאו לשון הווה, להורות
      שכחו וגדלתו לא תקבל שנוי. וכן לולא כעס אויב אגור תרגם כניש, הוציאו
      מפשוטו, שלא להשמיע אצלו ית׳ לשון מורא ופחד. וכן ובין כתפיו שכן
      שהוא משל כחברו חופף עליו כל היום, וטעמו שהוא בעזרו בכל שעה, אנקלוס
      תרגם ובארעיה תשרי שכנתא.
    </p>
    <p>
      <span class="subhead">הנתיב השנים עשר</span> שנוי הענין לכבוד
      מעלה, לתקן כל מאמר המסופר בתורה, שיהיה דרך כבוד כלפי מעלה. והייתם
      כאלהים הם דברי הנחש, ואין ספק שהיתה כוונתו כאלהים ממש, אך אנקלוס
      ברח מלהשמיע באזני ההמון לשון כזה, ותרגם כרברביא. וכן בדברי הצדקת
      צחוק עשה אלהים, הכוונה עשה לי דבר שיצחקו שומעיו, כמו שמפרשת והולכת
      כל השומע יצחק לי, אבל אנקלוס ברח מהזכיר לשון צחוק אצל פעולה אלהית
      ומעשה נסים, ואמר חדוא עבד לי כל דשמע יחדי לי.
    </p>
    <p>
      <span class="subhead">הנתיב השלשה עשר</span> שנויי הענין בעבור
      כבוד האומה ואבותיה. ויעקב איש הם יושב אהלים גבר שלים משמש גביה
      אולפנא. וכן כמעט שכב אחד העם את אשתך דמיחד בעמא, פשט הכתוב אחד העם
      מי שיהיה מהעם, והמתרגם הסב הלשון לכלול המלך לבדו, לבלתי ידומה שהיו
      אבותינו נקלים ונבזים בעיני האומות, עד כי כל החפץ לא היה נמנע מאנוס
      אה בנותם; גם כי באמת הגנאי לעושי הרעה, ולא למקבלים אותה. וכן בא
      אחיך במרמה ויקח, בחוכמא וקביל, שני שנויים לכבוד יעקב; וכן ויעקבני
      וחכמני, והנה עתה לקח ברכתי קביל, לכסות על כבודו של צדיק. וכן עיני
      לאה רכות יאיין. <span class="edition_2">וכן נפתולי אלהים
        נפתלתי עם אחותי, קבל בעותי ה׳ באתחננותי בצלותי חמידת דיהי לי ולד
        כאחתי, התחכם לפרש נפתולי ונפתלתי לשון תפלה, (כמו שכתב רש״י), כדי
        שלא ישמע ההמון שהיתה קטטה בין האחיות.</span> וכן כי בן זקונים הוא לו
      ארי בר חכים הוא ליה, שלא ידמה כי בלא טעם הגון היה אביו אוהבו מכל
      בניו. וכן אשר לא ידע את יוסף דלא מקיים גזרת יוסף, שלא ידמה כי במעט
      דורות כבר נשכח זכרו של יוסף. וכן האשה הכשית אתתא שפירתא, לכבודו של
      משה, וגם כי באמת לקיחת האשה הכושית שבח היא לו אצל המשכילים, יותר
      מלקיחת האשה היפיפיה, אבל איננו כן אצל עם הארץ.
    </p>
    <p>
      <span class="subhead">הנתיב הארבעה עשר</span> שנויי הענין בעבור
      התורה, להסיר המשל אשר יתעו בו ההדיוטות. מן המין הזה הוא יזל מים
      מדליו וזרעו במים רבים שהוא משל לקוח מעץ שתול על פלגי מים, הסירו
      מפשטו, ופירש זרע לשון זרע אדם, ותרגם יסגי מלכא דיתרבא מבנוהי
      וישלוט בעממין סגיאין. וכן וטובל בשמן רגלו שהוא משל לרבוי השמן
      ולטוב הארץ, תרגם ויתרבא בתפנוקי מלכין, והרחיק המשל אשר אולי יהיה
      לעיני ההמון גרוע ונמאס.
    </p>
    <p>
      <span class="subhead">הנתיב החמשה עשר</span> שנוי הענין בעבור
      התורה, לתקן הלשון דרך כבוד. ויהי האדם לנפש חיה והות באדם לרוח
      ממללא, שלא ידמה שווי בין האדם והבהמה, כי גם היא נקראת נפש חיה, ואם
      כן מה הועילה נפיחת נשמת חיים באפיו? ואנקלוס התחכם להודיע שהנשמה
      ההיא נתנה באדם כח הדבור, אשר בו הוא עליון על כל החיים אשר על הארץ.
      וכן מה טבו אהליך יעקב תרגם מה טבא ארעך, שנה הענין מפחות לנכבד,
      בעבור ההמון, שלא יבינו מעלה באהלים.
    </p>
    <p>
      <span class="subhead">הנתיב הששה עשר</span> שנויי הענין בעבור תורה
      שבעל פה ופירוש החכמים. ולך לך אל ארץ המוריה לארע פולחנא, לרמוז דעת
      רבותינו שהמקום ההוא הוא מקום ביה המקדש. וכן לשוח בשדה לצלאה, גם זה
      ידוע בדבריהם. וכן אשר לקחתי מיד האמורי בחרבי ובקשתי בצלותי
      ובבעותי, גם זה ידוע אצלם. וכן כל בן נכר לא יאכל בו כל בר ישראל
      דאשתמד, הוא כפירוש רבותינו, ואם איננו כן לפי הפשט. וכן בבית אחד
      יאכל בחבורא חדא, הוא לפי ההלכה. וכן אס יקום והתהלך בחוץ על משענתו
      על בורייה, הוא לדעת קצת מרבותינו. וכן לא תבשל גדי בחלב אמו לא
      תיכלון בשר בחלב, התחכם אנקלוס לתרגם לפי ההלכה שלא לתת פתחון פה לעם
      הארץ לחלק בין גדי לשאר בהמות, או לומר שהאכילה בלא בשול מותרת; אבל
      לא חש לתרגם מלת תבשל, כי מאחר שהאכילה אסורה, אין מקום לבשול: ואם
      היה מזכיר אכילה, הנאה ובשול, היה יוצא מכלל מתרגם.
    </p>
    <p>וכן ועשתה אה צפרניה ותרבי, הוא על דעת קצה מרבותינו. וכן כי
      תבא בכרם רעך וכי תבא בקמת רעך תרגם בשניהם הרי תתגר, לפי ההלכה,
      שאין הכתוב מדבר אלא בפועל הבא בשכרו לעבוד עבודה בשדה, שאם איננו
      פועל מי הרשהו להכנס בשדה רעהו?</p>
    <p>
      <span class="subhead">הנתיב השבעה עשר</span> הוספת לשון עם שמירה
      הענין, בעבור השתנות אופני הדבור בשתי הלשונות. מן המין הזה ולמקוה
      המים קרא ימים ולבית כנישות מיא, כי במקום שהעברי אומר מקוה, הארמי
      יאמר בית כנישות. וכן מזריע זרע וכל זרע אשר איננו זרע אדם תרגומו
      בשתי מלות בר זרע, כי כן יאמר בלשון ההיא. וכן וכבשוה ותקופו עלה.
      וכן ונהר יוצא מעדן הוה נפיק. וכן כי השחית כל בשר את דרכו אינש ית
      ארחיה. וכן אנכי ממטיר על הארץ מחית מטרא על ארעא. וכן ויהי הגשם על
      הארץ והוה מטרא נחית על ארעא, שאם לא היה מוסיף מלת נחית אולי היה
      משמעו בארמי שהיו המים על פני הארץ ארבעים יום בלבד, וכוונת הכתוב
      שירדו בזעף ארבעים יום בלבד, והרבה יותר מכן שהו על הארץ. וכן ארץ
      ארבע מאות שקל כסף ארע שויא. וכן עשרת זהב משקלם מתקל עשר סלעין דדהב
      מתקלהון. וכן ויתהלך חנוך את האלהים ואת האלהים התהלך נח בדחלתא דה׳,
      כי ההליכה את האל מליצה ידועה בלשון עברית, ובארמית איננה נוהגת ולא
      מובנת. וכן כי אחי אביה הוא ארי בר אחת אבוה הוא, כי העברי יקרא אח
      לכל קרוב, ואין הלשון נוהג כן בארמית. וכן את אשר האלהים עושה הגיד
      לפרעה עתיד למעבד, וכמהו היושב על כסאו דעתיד למיתב, כי כן משפט
      הלשון בעברי לשמש בבינוני על הוראת עתיד קרוב, כאשר כתבתי בבכורי
      העתים לשנת התקפ״ז עמוד קע״ב, ואין מנהג זה בארמית. כן וכלה הרעב את
      הארץ ית עמא דארעא, כי העברי נוהג כן לומר הארץ במקום יושבי הארץ,
      והארמי לא ינהג; וכמהו הארץ אשר הכה ה׳ לפני עדת ישראל ארעא די מחא
      ה׳ ית יתבהא. וכן כי יש שבר במצרים עיבור מזדבן, שבר בעברי כן הוראתו
      מזון נמכר או נקנה, והארמי לא יוכל לתורות עליו במלה אחת. וכן וידבר
      על לבם ומלל תנחומין על לבהון. וכן והנה שבה כבשרו והא תבת הות
      כבשריה, כי לא יורה שרש <strong>תוב</strong> בארמית על התהפכות דבר
      לדבר, כאשר יורה שרש <strong>שוב</strong> בעברית, ואם היה אומר והא
      תבת כבשריה לא היה הלשון מובן, ובאמרו תבת הוה כבשריה יובן שחזרה
      לאיתנה והיתה כשאר בשרו. וכן ה׳ ילחם לכם יגיח לכון קרב, וכן בכל פעל
      מלשון מלחמה הארמי משמש בשתי מלות אגח קרב. וכן לחם תנופה שתים תרתין
      גריצן, העברי משמיט מלת חלות, ובלשון רבותינו שתי הלחם שענינו שתי
      חלות הלחם, והארמי אין דרכו להשמיטה. כי ה׳ דבר טוב על ישראל מליל
      לאיתאה טבא. וכן ארץ מקנה היא ארע כשרא לבית בעיר. וכן אל שעריך לתרע
      בית דינך, כי שער בעברי יאמר גם כן על מקום השופטים, כמו זקנים משער
      שבתו. וכן יומת המת יהקטיל דחייב קטול, בי העברי קורא לחייב מיתה מת,
      ואין כן דרך לשון ארמית.
    </p>
    <p>
      <span class="subhead">הנתיב השמנה עשר</span> הוספת לשון עם שמירת
      הענין, לכבוד מעלה, לבלתי יובן רבוי או דמיון. התחת אלהים אנכי אשר
      מנע ממך פרי בטן המני את בעיא הלא מן קדם ה׳ תבעין די מנע ממך ולדא
      דמעין, הוסיף לשון לבאר הכוונה, בלי שיובן ריח דמיון בין האדם והאל,
      כאלו היה אפשר שיהיה אדם במקום האל חלילה. וכן מי כמכה באלים ה׳ לית
      בר מנך את הוא אלהא ה׳, שלא יובן רבוי. וכן יזבחו לשדים לא אלוה דלית
      בהון צרוך, שאין בהם תועלת; התחכם שלא יובן שהם אינם אלוה, אבל יש
      אחרים שהם אלוה. בלעדי ה׳ לבדו, וכן אין כאל ישורן לית אלהא אלא אלהא
      דישראל, שאם היה אומר לית כאלהא, כבר שם ערך ודמיון בינו ובין זולתו.
    </p>
    <p>
      <span class="subhead">הנתיב התשעה עשר</span> תוספת לשון עם שמירת
      הענין. לכבוד מעלה, להקן התארים, הפעולות, וההתפעליות, וכל הלשונות
      האמורים ביחוס אל האל, אשר לא לכבוד והדר יהיו בעיני ההמון. ורוח
      אלהים מרחפת ורוחא מן קדם ה׳, הרחיק הסמיכות, כי ההמון לא יבין ממנה
      אלא כמו שהיא הוראתה ברוב המקומות על חלק מן הכל, ופירש הכוונה
      בתוספת לשון. וכן ויבן נח מזבח לה' מדבחא קדם ה׳, כי רוב הוראת הלמד
      לצורך המקבל ולהנאתו ולתועלתו, ואנקלוס פירש המכוון, שהוא ליראת האל
      ולכבודו ולעבודתו. וכן ויהי אלהים את הנער ויגדל והוה מימרא דה׳
      בסעדיה דרביא, הוסיף מלה בסעדיה לבאר המכוון עם הרחקת מליצת הקורבה
      בין האדם והאל. וכן אין זה כי אם בית אלהים אתר דרעוא ביה מן קדם ה׳.
      וכן ויבא אל הר האלהים חורבה לטורא דאתגלי עלוהי יקרא דה׳, הרחיק
      הסמיכות מההר אל האל, ופירש הכוונה. וכן ויקח משה אה מטה האלהים בידו
      ית חוטרא דאתעבידו ביה נסין מן קדם ה׳. וכן אצבע אלהים היא מחא מן
      קדם ה׳ היא, הרחיק הגשמות וביאר הענין. וכן תהרוס קמיך לדקמו על עמך,
      הרחיק מליצת קמיך, אשר לא לכבוד תהיה כלפי מעלה אם תובן כפשטה, ופירש
      המכוון בה; וכיוצא בזה לתה נקמה ה׳ במדין למיתן פורענות דין עמא דה׳
      במדין, וכן ותחת רגליו ותחות כרסא יקריה, החליף מליצה גשמית במליצת
      גשמית, כי גם הכסא הוא גוף, והיושב עליו בעל גוף גם כן, וזו ראיה נגד
      שטת הרמב״ם שדמה בלבו היות כוונת אנקלוס לסלק הגשמות; והיא עדות
      לשטתי, שלא היתה כוונתו אלא להשמיע לאזן ההמון מה שהיא יכולה לשמוע
      בלא נזק, כי הנה הדבר גלוי כי רגליו מליצה גרועה לעיני העם, וכרסא
      יקריה מליצה נכבדת.
    </p>
    <p>וכן הודיעני נא את דרכיך תרגם ית ארח טובך, שלא יובן שדרכים
      הרבה יש לו, ושהוא מתהפך ממדה למדה; וכיוצא בזה ואדעך ואדע רחמך. וכן
      ללכה בכל דרכיו למהך בכל ארחן דתקנן קדמוהי.</p>
    <p>וכן בפעולות החושים, אע״פ שתרגם לשון ראיה כמשמעו, לא עשה כן
      בלשון שמיעה, ותרגם וישמע ה׳ ושמיע קדם ה׳, לא ושמע ה׳ בשום מקום,
      והוא כאלו אמר וגלי קדם ה׳, אלא שבדבר הנראה יפול לשון גלוי ובדבר
      הנשמע אי אפשר בלעדי לשון שמיעה, ואולם המכוון ממנו אחד הוא בזה
      ובזה, והוא לומר שהדבר היה שמוע, כלומר ידוע וגלוי לפני האל, והטעם
      שלא היה נסתר ממנו חלילה.</p>
    <p>וכן לשון ידיעה הרגם בלשון גלי קדם ה׳ , כמו כי ידעתיו ארי גלי
      קדמי, וכן ואדעה מה אעשה לך, כי ידעתי את יצר; וגלוי וידוע אחד הוא,
      אלא שבאמרך עליו שידע, משמע שהתחדשה אצלו ידיעה, ובאמרך גלוי לפניו
      אין כאן התחדשות ידיעה, והשומע מבין כי אין דבר נעלם ממנו. ולכן גם
      כן התחכם בפסוק ואדעה מה אעשה לך להחליף העתיד בבינוני: גלי קדמי,
      וכן תרגם גם כן אראה מה אחריתם, גלי קדמי, והרחיק העתיד המורה על
      התחדשות ידיעה בזמן זולת זמן. ודע כי מלת קדם ישמשו בה בלשון ארמית
      במקום למד השמוש, כדרך שמצאנו בדניאל ואחרן לא איתי די יחוינה קדם
      מלכא, ופשרה נאמר קדם מלכא, על כן גלי קדם ה׳ כמו בלשון הקדש גלוי
      לה׳, ומלשון ארמית לקחו רבותינו המליצה הזאה והביאוה אל חדרי לשון
      הקדש, כאמרם גלוי וידוע לפניך, הכוונה גלוי וידוע לך.</p>
    <p>והנראה שהיתת הנחת המליצה הזאה בלשון ארמיה להורות על מעלה
      וחשיבות, כי נבוכדנצר היה אומר להן חלמא אמרו לי, תהודעונני, החווני,
      בלא מלת קדם, שלא לחלוק כבוד לעצמו, והחכמים היו משיבים לו במלה קדם.
      ואע״פ שמצאנו בנבוכדנצר עצמו וחלמא אמר אנא קדמיהון. וחלמא קדמוהי
      אמרת; עם כל זה אולי רצה לחלוק כבוד לחכמים שלא בפניהם. וכן אנקלוס
      נראה כי דרך כבוד כלפי מעלה בחר להוסיף המלה הזאת במליצותיו וגלי קדם
      ה׳, ורוחא מן קדם ה׳, דאהי פלח עלה קדם ה׳, וזולתן; וכן רבוהינו
      באמרם גלוי וידוע לפני מי שאמר והיה העולם, דרך כבוד דברו, ולא ידברו
      כן בהדיוט; גם כי פעם אחת כדי לזווג המלות אמרו אם לפניך גלוי לפניהם
      מי גלוי. כן נראה לי, והוא דבר הצריך בדיקה.</p>
    <p>וכן במליצה ריח ניחח לה׳ הוסיף אנקלוס מלת קדם, וכן אם חפץ בנו
      ה׳ אם רעוא בנא קדם ה׳, וכן כי מאן ה׳ לתתי להלוך עמכם רעוא קדם ה׳,
      וכן אשר לא ישא פנים ולא יקח שחד דלית קדמוהי, וממנו מליצת רבותינו
      שאין לפניו עולה ולא שכחה ולא משוא פנים ומקח שחד, וכן מכעס בניו
      ובנותיו דארגיזו קדמוהי.</p>
    <p>
      ומלבד מלת <strong>קדם</strong>, הנה עוד שלש מלות שגורות בפי
      אנקלוס, נוספות על לשון המקרא כשהדבור כלפי מעלה, ואלו הן <strong>מימרא,
        יקרא, שכנתא,</strong> כמו וישמעו את קול ה׳ אלהים ית קל מימרא דה׳, וישכון
      באהלי שם וישרי שכנתיה במשכני דשם, ויעל אלהים מעל אברהם ואסתלק יקרא
      דה׳, ויבא אלהים אל אבימלך ואתא מימר מן קדם ה׳, והנה ה׳ נצב עליו
      והא יקרא דה׳, הר האלהים דאתגלי עלוהי יקרא דה׳, לקראת האלהים לקדמות
      מימרא דה', ויראו את אלהי ישראל וחזו ית יקר אלהא דישראל, ונועדתי לך
      ואזמן מימרי, ושמרתם את משמרתי ית מטרת מימרי, והתהלכתי בתוככם ואשרי
      שכנתי ביניכון, ותמונת ה׳ יביט ודמות יקרא דה׳ מסתכל, אש אוכלה הוא
      מימריה אשא אכלא, וכאלה רבים.
    </p>
    <p>וכבר דברו על הלשונות האלה אבות העולם הרמב״ם והרמב״ן, ומקום
      דבריהם הזכרתיו למעלה בהקדמה, ואני לא אשפוט שפוט בענין נכבד כזה,
      שהם רשאים ולא אני, ולכן אמלטה נא ואעתיק דברי החכם בעל העקדה (שער
      ל״א) על פסוק אנכי ארד עמך מצרימה, וזה לשונו:</p>
    <div class="quote">
      <p>ואני אומר שאם קבלה בידו (של הרמב״ן) מה שירמוז בהם נקבל, ולא
        נטה ימין ושמאל, ואף על פי שלא יבין איש אשר כמוני; ואם יש רשות
        לדבר בשיקול הדעה באלו הענינים, כבר נוכל לתת טוב טעם ודעת בתרגום
        הכתוב הזה והדומה לו, מבלי שנתרחק משקול השכל וכיוצא בזה, כשנתבונן
        בשלשה הכנויים הנוהגים אצלו תדיר, וזכר אותם הרב המורה שם, שהם
        יקרא דה׳, מימרא דה׳, שכינתא דה׳, וטעמן מפורסם לפי שרשי הלשון
        ושמושו, בלי התלות בסודות גדולים ונפלאים ממנו; וזה כי הנראה מכללם
        הוא להתיחס לו יהעלה הענינים הנסמכים אליו לכבוד ותהלה, אמנם כל
        אחד לפי ענינו. והוא כשייחס הכתוב אליו ית׳, רצוני לעצמו, דבר
        מהדברים, כמו שבא ונראה או נצב ועלה וכדומה, יכנה בהם יקרא דה׳,
        יקרא דה׳ מעתד עלוהי, אתגלי יקרא דה׳ ואסתלק יקרא דה׳, ויראו את
        אלהי ישראל וחזו ית יקר אלהא דישראל, וכן כלם, כי הם כנוי אל עצמו
        ית׳ בדרך כבוד, כנוהג בכל הלשונות, בדבור עם הגדולים: יוודע
        לכבודך, או למעלתך, או לגדלתך, הכל כפי מה שהוא איש שר או גדול, על
        דרך שאמר הכתוב וכבוד ה׳ מלא, וישכון כבוד ה׳, וירא כבוד ה׳. וזה
        הכנוי לא ימצא בשום מקום במדבר בעדו, ויהא יקרי בסעדך, או יקרי
        יחות עמך, וכיוצא, כי לא יתכן מדרך המוסר; ומאמר והיה בעבור כבודי
        הוא ענין אחר מוסב למה שאמר הראני נא את כבודך, לא שיאמר בדרך
        כנוי, כמו שיתבאר במקומו ב״ה.</p>
      <p>אמנם כאשר יבא בענין ההשגחה ממנו ית׳, יכנה בתרגומו מימרא
        דה׳, וייחד המלה הזאת לזה, כי במאמר ישגיח המשגיח על המושגח, כמו
        שאמר דוד אנכי אלוה עליך, ונאמר בדבר ה׳ שמים נעשו, כמו שתרגם לקול
        ה׳ אלהיך למימרא דה׳, ותרגם לקראת האלהים לקדמות מימרא דה׳, כי
        לקראת צוויו ומאמרו יצאו, ומזה אמר והא מימרי בסעדך אם יהא מימרא
        דה׳ בסעדי, מימרא דה׳ בסעדיה דיוסף, ולזה תרגם ואתרעם עמא על מימרא
        דה׳, כי על הנהגתו נהרעמו, מו שאמר ובפתגמא הדין ליתכון מהימנין
        במימרא דה׳ אלהכון, ומזה אמר מימרא דה׳ סהיד וכו׳, לומר שהשגחתו
        ועיונו יהיה העד הנאמן ביניהם לתת לאיש כמעשהו, וכן בין מימרי
        וביניכון בין השגחתי וביניכם, וכן קיים לי במימרא דה׳, שישבע לו
        באותה ההשגחה הנמצאת אתו, כי דבר ה׳ היה יקר לו.</p>
      <p>אמנם כאשר יכוון בדבור התמדת אלו הענינים והמשכם בייחוד, יכנה
        בשם שכינה, כענין ועשו לי מקדש ושכנתי בתוכם, וכמן שאמר יונתן בן
        עוזיאל בריך יקרא דה׳ מאתר בית שכינתיה; ומזה תרגם היש ה׳ בקרבנו
        האית שכינתא דה׳ שריא ביננא, פני ילכו שכנתי תהך, אם אין פניך
        הולכים אם ליה שכינתך, ילך נא ה׳ תהך כען שכינתא דה׳, לפי שהכוונה
        בכלם המשך הענין, לא לשעה. ולזה הרגם לא תיכול למיחזי אפי שכינתי,
        ואעבר ה׳ שכינתיה על אפוהי, כי על הענין עצמו שהיו דנין עליו עד
        עתה מהמשך אור השפע ההוא עליו היה מדבר.</p>
      <p>ואחר שביררנו אלו ההבדלים שיראה מהם שהם נכונים, וכמעט יכללו
        כל הענינים האלה, נקל הוא לתת טעם למה לא כנה אנקלוס במאמר הזה
        וכיוצא, והוא כי באמרו אנכי ארד לא יוכל לתרגם אנא אתגלי כמו שתרגם
        וירד ה׳, כי אין הכוונה עתה על הגלוי וההראות, כמו שהיה בסיני
        ובזולתו מהמקומות, כי אם על השמירה וההשגחה; ומזה הטעם לא יוכל
        לתרגם יקרי יחות עמך, מלבד הסבה שקדמה; גם אין לו לומר שכינתי תחות
        עמך, שאין כאן הכוונה על הבטחת ההמשך, כי אם על ענין השמירה, כמו
        שאמרנו, והלשון המיוחד לזה לפי מנהגו היה מימרי יחות עמך, אלא שראה
        שאין ליחס העליה והירידה, ולא שום תנועה העתק, אל ההשגחה והמאמר,
        כי הדבור אינו עולה ואינו יורד, ולא היה לו מקום לכנות במלה זאת
        אלא אם ישבש כל הכתוב ויאמר מימרי יהא בסעדך כד תחות למצרים
        ובמימרי אסקך וכו׳, וכבר יצא מכלל מעתיק, ולזה בחר בקיצור, וסמך בו
        על מה שסמך המקרא עצמו, כמו שעשה בתרגומו ויראו את אלהי ישראל
        וחזו, כי לא היה לו לתרגם ואתגלי להון, כמו שמדקדק הרמב״ן ז״ל שם
        במקומו, שהרי אז היה מוסב לשון הראות אל אלהי ישראל, הפך מה שכתוב
        ויראו את אלהי ישראל, ואין למעתיק לשבש תכתוב בזה השיעור. וכזה
        הענין היה בתרגמו ה׳ אלהך הוא עבר קדמך, כי הכוונה שם על ההשגחה
        והסיוע בייחוד, והיה לו לומר מימרא דה׳, אלא שלא לכנות ההעברה אל
        הדבור, כמו שקדם; גם לא אמר יקרא דה׳, כי זה הכנוי לא יאמר רק
        כשיכוון אל עצמיותו, ולזה הניחו כצורתו; אמנם אמרו הוא עבר קדמך
        מימריה אשא אכלא, הוא לכנות אל ההשגחה המכוונת לשם, כמו שאמר במקום
        אחר ה׳ אלהכון דמדבר קדמיכון מימריה יגיח לכון קרב, וראה כי לא אמר
        יקרא ולא מימרא ולא שכנתא; ומזה הענין אמר אנא אהא עם פומך, ואחשוב
        כי בזה וכזה יצדק בכל אלו הענינים, מבלי שנצטרך לתתלות
        בפילוסופיאה, גם לא בדברים סתומים וחתומים, עכ״ל.</p>
    </div>
    <p>
      <span class="subhead">הנתיב העשרים</span> תוספת לשון עם שמירת
      הענין, לכבוד מעלה, להקן כל מאמר המסופר בתורה, שיהיה דרך כבוד כלפי
      מעלה. מן המין הזה הוא בדברי הצדיק חלילה לך מעשות כדבר הזה שתרגם
      קושטא אנין דינך מלמעבד כפתגמא הדין, ביאר הענין בלשון רכה, וכן
      בדברי הרשע מי ה׳ אשר אשמע בקולו תרגם שמא דה׳ לא אתגלי לי דאקבל
      במימריה, המתיק המליצה, לבלתי השמיע באזני עם הארץ לשון אשר יוכל
      להיות להם למוקש.
    </p>
    <p>
      <span class="subhead">הנתיב האחד ועשרים</span> תוספת לשון עם שמירת
      הענין, בעבור כבוד האומה ואבותיה. ויבא הביתה לעשות מלאכהו למבדק
      בכתבי חושבניה, שנה הלשון דרך כבוד, לבלתי יקשה איך היה עושה מלאכה,
      אם הפקידו אדוניו על כל אשר לו. וכן ויצא יוסף מלפני פרעה ויעבר בכל
      ארץ מצרים ועבר שליט, כדי שיובן שהיהה ההעברה ההיא לכבוד לו, ולא
      לעבודה. וכן ולקחת אותנו לעבדים ואת חמורינו ולמתני יתנא לעבדין
      ולמדבר ית חמרנא, הוסיף מלה להפריד בין השבטים והחמורים. וכן כי
      תועבה היא למצרים ארי בעירא דמצראי דחלין ליה עבראי אכלין, הוסיף
      לשון לבאר אמתת הענין, לבלתי ידומה שהיו אבותינו מאוסים בעיני
      האומות. וכן ויאמר ישראל אל יוסף אמותה הפעם אלו אנא מאית זמנא הדא
      מנחם אנא, שלא יהיה נראה כאחד הריקים הבוחרים מות מחיים. וכן וינהג
      אה הצאן אחר המדבר לאתר שפר רעיא במדברא, שלא יהיה ראש הנביאים ללעג
      בפי ההמון, כאלו לא היה יודע לרעות מקנהו בנאות דשא, כי אם אחר המדבר
      בארץ ערבה ושוחה. וכן האומר לאביו ולאמו לא ראיתיו דעל אבוי ועל אמיה
      לא רחים כד חב מן דינא, הוסיף לשון לבאר אמתת הענין, שלא יובן שהיה
      שבט לוי בעל טבע קשה ואכזרי.
    </p>
    <p>
      <span class="subhead">הנתיב השנים ועשרים</span> תוספת לשון עם
      שמירה הענין, לכבוד התורה, לבאר הסתום. ולימים ושנים ולממני בהון
      יומין ושנין, הוא ביאור הענין. וכן ועץ הדעת טוב ורע ואילן דאכלין
      פירוהי חכמין בין טב לביש. אבי יושב אהל ומקנה רבהון דיתבי משכנין
      ומרי בעיר, פירש הענין, כי בעברי הלשון קצר, כי משמעות יושב אהל
      ומקנה יושב אהל ויושב מקנה, והוא פירש יושבי אהלים ובעלי מקנה. וכן
      לוטש כל חורש נחשת וברזל רבהון דכל ידעי עיבידת נחשא ופרזלא. וכן כי
      איש הרגתי לפצעי וגו׳ לא גברא קטלית דבדיליה אנא סביל חובין וכו׳,
      פירש מלת כי דרך תמיהה, והוסיף לשון לביאור הכוונה. וכן כי מלאה הארץ
      חמס מפניהם מן קדם עובדיהון בישיא. וכן לא אוסיף לקלל עוד את האדמה
      בעבור האדם בדיל חובי אנשא. וכן ומיד האדם מיד איש אחיו מיד גבר
      דישוד ית דמא דאחוהי. וכן איש האדמה גבר פלח בארעא. וכן באדם דמו
      ישפך בסהדין על מימר דייניא דמיה יתשד, פירש אמתת הענין, שלא ידמה
      שמיתתו בכל אדם. וכן אל עמק השדים הוא ים המלח הוא אתר ימא דמלחא, כי
      עדיין לא היה ים המלח, אבל הוא המקום אשר נהפך אחר זמן והיה ים המלח.
      וכן ומצות אפה ויאכלו ופטיר אפה להון, להודיע שאפה לכבודם, לא שלא
      היה לחם בביתו. וכן אין זה כי אם בית אלהים לית דין אתר הדיוט אלא
      וכו׳. וכן הבה את אשתי כי מלאו ימי יומי פולחני. וכן כל הבן הילוד
      היאורה תשליכוהו דיתיליד ליהודאי. וכן ויהי הענן והחשך ויאר אה הלילה
      והוה עננא וקבלא למצראי ולישראל נהר כל ליליא. וכן כי בדבר אשר זדו
      עליהם ארי בפתגמא דחשיבו מצראי למידן ית ישראל ביה דנינון. וכן וגם
      את המת יחצון ואף ית דמי מיתא יפלגון. וכן מי לה׳ אלי מאן דחליא דה׳
      ייתון לותי. וכן ולא ילין חלב חגי עד בקר בר ממדבחא, פירש הענין, שלא
      יעכב הקטרת החלב עד הבקר, אבל משנתנו על המזבח כבר יצא ידי חובתו.
      וכן בלחם הקלוקל במנא הדין דמכליה קליל. וכן קח את כל ראשי העם והוקע
      אותם ודון וקטול דחייב קטול. וכן ולארץ לא יכופר לדם אשר שופך בה לדם
      זכאי דאתשד בת. וכן לגר אשר בשעריו תתננה ואכלת לתותב ערל, שלא ידמה
      שתנתן לגר צדק. וכן דברי ריבות בשעריך פתגמי פלוגת דינא בקירוך, פירש
      הענין, שיהיו הריבות בדבר של דין ומשפט, לא ריבות של מה בכך, כרוב
      הריבות הנמשכות מרוב דברים, ורש״י פירש שיהיו חכמי העיר חולקין בדבר,
      ותרמב״ן כתב שזו דעת אנקלוס ושאמנם איננה נכונה; ואמת הוא שאין
      הפירוש ההוא נכון, כי לא יצדק לשון ריב על מחלוקת החכמים שאינם
      נוגעים בדבר, אך אמת הוא שלא זו דעת אנקלוס, כי לא אמר בתרע בית
      דינך, אלא בקירוך, א״כ אין כוונתו אלא על ריבות אנשי העיר, לא על
      מחלוקת החכמים; ופירוש רש״י הוא גם כן אמת בעצמו, שאין ראוי לבא לפני
      בית דין הגדול אלא א״כ יהיו חכמי העיר חולקים זה עם זה, וזה אמנם
      נלמד ממה שאמרה תורת כי יפלא ממך דבר, ולא ממה שאמרה דברי ריבות
      בשעריך. וכן כפר לעמך ישראל הוסיף כהנייא ימרון, פירש הענין, שאם היה
      הדבור לזקני העיר, לא יובן טעם ונגשו הכהנים האמור לפניו. וכן שמע ה׳
      קול יהודה ואל עמו תביאנו קביל ה׳ צלותיה דיהודה במפקיה לקרבא ולעמיה
      תתיביניה בשלם, הוא פירוש הענין מה שהעברי מקצר.
    </p>
    <p>
      <span class="subhead">הנתיב השלשה ועשרים</span> תוספת לשון עם
      שמירת הענין, לכבוד התורה, להסיר כל לשון של משל ומליצה, להקל הבנתה
      על ההמון. ושמתי את זרעך כעפר הארץ סגיאין כעפרא דארעא, וכן והיה
      זרעך כעפר הארץ סגיאין כעפרא דארעא, וכן מי מנה עפר יעקב מאן יכול
      לממני דעדקיא דבית יעקב דאמיר עליהון יסגון כעפרא דארעא, וכן קטנתי
      מכל החסדים זעירן זכוותי, העברי הוא משל ומליצה, כי החסדים לא יקטינו
      המקבל אותם, והמתרגם ביאר המכוון. וכן ויצא לבם ונפק מדע לבהון. וכן
      וידגו לרוב וכנוני ימא יסגון בגו בני אנשא על ארעא, כי פעל וידגו הוא
      מליצה לקוחה מן הדגים. וכן ובעצים ובאבנים ובמני אעא ובמני אבנא. וכן
      תשלח חרונך יאכלמו כקש שיצינון כנורא לקשא, כי חרון בעברי שם נגזר
      מפעל חרה הנאמר על פעולת האש, וע״כ לא יצטרך העברי לומר אחריו יאכלמו
      כאכול אש את הקש, אבל באמרך בארמי שלחת רוגזך, אין בכח מלת רוגז
      להורות על האש, וצריך להזכירו בפירוש. וכן אם זרחה השמש עליו דמים לו
      אם עינא דסהדיא נפלת עלוהי, פירש אמתת תענין, כי זריחת השמש מליצה
      נאמרת על הדבר הנעשה לעיני רואים, כמו לעיני השמש הזאת, והתורה אמרה
      שהגנב הנמצא במחתרת בלילה או במקום נסתר מאדם, רשאי בעל הבית להתקומם
      נגדו וגם להרגו למען הציל את שלו מידו, מאחר שאינו מוצא עדים שיראוהו
      ויבאו לבית דין ויעידו, אבל אם זרחה השמש עליו, כלומר שהוא במקום
      ובזמן שעין בני אדם שולטת בו לראותו, אז דמים לו, כי די לבעל הבית
      שיעמיד עליו עדים שיבאו לבית דין ויעידו שראו שגנב, והשופטים יוציאו
      את בלעו מפיו, כי לכך נוסדו בתי דינים, ואין ליחיד לעשות משפטו בידיו
      בזולת הכרח עצום. זה הוא עומק פשט המקרא הזה, ומה שדרשו בו חכמים אם
      ברור לך הדבר כשמש וכו׳ כמו שהביאו רש״י, אסמכתא הוא ומשפט אמת הוא,
      אבל איננו פשט הכתוב. והמפרשים לא ירדו לסוף דעתו של אנקלוס, וחשבו
      שהלך בדרך מרחוק.
    </p>
    <p>וכן וחרב לא תעבור בארצכם ודקטלין בחרבא, העברי הוא דרך מליצה
      (methonimice) והמתרגם פירש המכוון. וכן ונתתי את שמיכם כברזל ואת
      ארצכם נחשה ואתן ית שמיא דעלויכון תקיפין כפרזלא מלאחתא מטרא וארעא
      דתחותיכון חסינא כנחשא מלמעבד פירין, פירש ענין המשל. וכן כי לחמנו
      הם ארי בידנא מסירין אנון. וכן ולא תתורו אחרי לבבכם ואחרי עיניכם
      בתר הרהור לבכון ובתר חיזו עיניכון. וכן אתם המתם את עם ה׳ אתון
      גרמתון דמית עמא דה׳. וכן אני חלקך ונחלתך מתנן די יהבית לך אנין
      חולקך ואחסנתך. וכן להבה מקרית סיחון עבדי קרבא כשלהוביתא. וכן ההוא
      אמר ולא יעשה ודבר ולא יקימנה דהוא אמר ועביד וכל מימריה מתקיים,
      הסיר התמיהה ובירר הענין. וכן יאכל גוים צריו ועצמותיהם יגרם וחציו
      ימחץ ייכלון בני ישראל נכסי עממיא סנאיהון ובבזת מלכיהון יתפנקון
      וארעתהון יחסנון. וכן לשכים בעיניכם ולצנינים בצדיכם לסיען נטלן זין
      לקבליכון ולמשריין מקפנכון. וכן ועבדתם שם אלהים מעשה ידי אדם
      ותפלחון תמן לעממיא פלחי טעוותא עובד ידי אנשא, העברי דרך מליצה
      (allegorice) והמתרגם פירש הכוונה. וכן כי האדם עץ השדה ארי לא כאנשא
      אילן חקלא, פירש הה״א ה״א התימה, וענינה לשלילה, והוסיף השלילה
      בתרגומו לברר הענין. וכן כי נפש הוא חובל ארי בהון מתעבד מזון לכל
      נפש. וכן ומל ה׳ אלהיך את לבבך ויעדי ה׳ אלהיך ית טפשות לבך. וכן שחת
      לו לא חבילו להון לא ליה, העברי דרך שאלה ותשובה, והמתרגם בירר
      הענין. וכן עם חמת זוחלי עפר עם חמת הניניא דזחלין בעפרא, העברי דרך
      מליצה, שהזכיר התאר והשמיט שם העצם, והמתרגם פירשו.</p>
    <p>
      <span class="subhead">הנתיב הארבעה ועשרים</span> תוספת לשון עם
      שמירת הענין, לכבוד התורה, לתקן הלשון דרך מעלה וכבוד, באיזה צד
      שיהיה. על כן יעזב איש את אביו ואת אמו ביה משכבי אבוהי ואמיה, ללמד
      דעת העם, שלא ידמו בלבם לעזוב אביהם ואמם בקחתם אשה. וכן ואנשי סדום
      רעים וחטאים בישין בממוניהון וחייבין בגויתהון, הוסיף לשון לפרש
      חטאותיהם, למען יוסיפו בני אדם להתרחק מדרכיהם. וכן עזוב העזוב עמו
      משבק תשבוק מה דבלבך עלוהי ותפרק עמיה, הוסיף לשון להשמיע את העם
      תוכחת מוסר. וכן אשר תחת זבח השלמים דתחות דודא דנכסת קודשיא, הוסיף
      לבאר שינתן השער תחת הקלחת, לא תחת הבשר עצמו, שלא ידמה כמעשה מאוס.
      וכן ורצון שוככי סנה ורעי ליה דשכנתיה בשמיא ועל משה אתגלי באסנא,
      הוסיף ביאור, שלא ידומה שהאל אשר אנחנו עובדים אינו אלא שוכן הקוצים.
    </p>
    <p>
      <span class="subhead">הנתיב ההמשה ועשרים</span> הוספת לשון עם
      שמירת הענין, לכבוד תורה שבעל פה ופירושי חכמינו ז״ל. פוקד עון אבות
      על בנים על שלשים ועל רבעים לשנאי כד משלמין בניא למחטי בתר חובי
      אבהתהון, תוסיף לשון לבאר על פי דעת רבותינו באוחזים מעשה אבותיהם
      בידיהם, וזה אמנם הוא עומק פשוטו של מקרא, והוא דבר הראוי לידע
      ולהודיע ולהוודע, כי עון אבות היא מליצה המורה בלשון הקדש לא עון
      שעשו האבות, אבל עון שהבנים עושים בירושת אבות, שראו אבותיהם עושים,
      ועושים גם הם אחריהם, והעד הנאמן על זה מה שמצאנו בישעיה ידענו ה׳
      רשענו עון אבותינו כי חטאנו לך, אם היה עון אבותינו כמשמעו עון אשר
      לא עשינוהו אנחנו, רק עשוהו אבותינו, לא היה הנביא מסיים לשונו כי
      חטאנו, כי חטאו היה לו לומר, גם היה לו לומר ועון בו״ו החבור, כי שני
      ענינים הם; אבל האמת כי עון אבותינו הוא עצמו עווננו ורשענו אשר
      חטאנו אנחנו, אפס כי גם אבותינו עשוהו, והוא לנו מאתם למורשה. וכיוצא
      בזה ותתודו את עונם ואת עון אבותם, הכוונה שיתודו על העוונות
      המיוחדים להם, אשר נגואלו בהם מרוע לבם, וגם על העוונות אשר למדום
      אבותם, אשר יש לבנים בהם קצת התנצלות. וכן ונקי וצדיק אל תהרג ודי
      זכי ודי נפק דכי מן דינא לא תקטול, הוסיף לשון לבאר כפי ההלכה, שאחר
      שיצא מבית דין זכאי אין מחזירין אותו לחייבו, והוא ג״כ פשט הכתוב, כי
      במת יוודע אפוא בין צדיק לרשע? אין לדיינים אלא מה שעיניהם רואות.
      ואם לומר שלא ימיתו מי שהוא בעיניהם צדיק ונקי, זה אין צורך לאמרו.
      ואם לומר שלא יחייבו מי שרוב הדיינים מזכים אותו, גם זה ידוע, כי אי
      אפשר לשופטים רבים שיחתכו הדין אלא על פי הרוב, כי רחוק הוא שיסכימו
      כלם בעצה אחת. א״כ אין הכוונה אלא שלא יחייבו מי שבמקרה (כלומר ברצון
      האל, סבת המקרים כלם) יצא מבית דין נקי וצדיק, אף על פי שאחר שעת
      נמצאת עליו חובת.
    </p>
    <p>וכן וכתבתם על מזוזות ביתך ותכתבינון על מזוזיין ותקבעינון
      בסיפי ביתך, הוסיף ביאור להודיע משפט הכתיבה הזאת לפי ההלכה, לבלתי
      ידומת שהמצות לכתוב על המזוזה עצמה, ומלת מזוזין במקום הזה איננה
      מענין מזוזה שבעברי כי תרגום מזוזות בכהוב הזה אינו אלא מלת סיפי,
      אבל מזוזיין מלה נוספת, לקוחה מלשון הדיוט שקוראים לקלף שפרשיות שמע
      והיה אם שמוע כתובות עליו בשם מזוזה; וכמו שעשה אצל לטוטפות שתרגם
      לתפלין, לקח הלשון הנהוג בעם, להודיע שזה שאנו נוהגים הוא מה שצותה
      תורה.</p>
    <p>
      <span class="subhead">הנתיב הששה ועשרים</span> תוספת לשון עם שנוי
      הענין, בעבור כבוד האל, לבלתי יובן רבוי ודמיון. הן האדם היה כאחד
      ממנו לדעת טוב ורע, הוה יחידאי בעלמא, מניה למידע טב וביש, לבלתי
      ידמה דמיון בין האדם והאל, כנראה מפשט מליצה היה כאחד ממנו, או בין
      האל והמלאכים כנראה ממליצת כאחד ממנו; והשכיל אנקלוס לנטות מפשט
      הכתוב, והפריד מלת כאחד הסמוכה, ופירשה יחידאי בעלמא, והדביק מלת
      ממנו למלות לדעת טוב ורע, כפירוש הרמב״ם בהלכות תשובה פרק חמישי,
      ומלת מניה בנון דגש, והספרים שהתרגום בהם מוטעם, שבוש גדול נפל בהם
      במקום הזה, כי הושם הזקף על מניה, ואין מקומו אלא על בעלמא. וכי מי
      כמכה באלים ה׳ לית בר מנך את הוא אלהא ה׳, השכיל לסלק כל ריח רבוי
      ודמיון. וכן אשר מי אל בשמים ובארץ אשר יעשה כמעשיך וכגבורותיך דאת
      הוא אלהא דשכנתך בשמיא מלעילא ושליט בארעא ולית דיעביד כעובדך
      וכגיברוותך. וכן ה׳ בדד ינחנו ואין עמו אל נכר ה׳ בלחודיהון עתיד
      לאשריותהון בעלמא דהוא עתיד לחדתא ולא יתקיים קדמוהי פלחן טעוון, שנה
      הענין לסלק הרבוי, כי ואין עמו אל נכר יש במשמעו שיש אל נכר במציאות,
      אלא שהוא איננו צריך לו.
    </p>
    <p>
      <span class="subhead">הנתיב השבעה ועשרים</span> תוספת לשון עם שנוי
      הענין, לכבוד מעלה, לתקן התארים, הפעולות וההתפעליות המיוחסות אליו
      ית׳, שתהיינה דרך כבוד כלפי מעלה. ומפניך אסתר ומן קדמך לית אפשר
      לאטמרא, שנה הענין, כי ענין הסתר פנים תקשה על ההמון הבנתו על בוריו,
      ויהיה להם למוקש. וכן ויתעצב אל לבו ואמר למתבר הקפהון כרעותיה, שנה
      הענין שנוי גדול, להרחיק מה שבעברי מן התימה והזרות לשכל ההמון. וכן
      זה אלי ואנוהו אלהי אבי וארוממנהו דין אלהי ואבני ליה מקדש אלהא
      דאבהתי ואפלח קדמוהי, שלא ידומה כי ביד ילוד אשה לרוממו וליפותו, כמו
      שהוא ענין ואנוהו. וכן רגע אחד אעלה בקרבך וכליתיך שעה חדא אסלק
      שכנתי מבינך, הפך הענין, להורות שאין רע יורד מלמעלה, כי גנאי הוא
      הלשון כלפי מעלה לומר שהיותו בקרבנו יגרום לנו רע ולא טוב. וכן כי
      קללת אלהים תלוי ארי על דחב קדם ה׳ אצטליב, שנה הענין דרך כבוד כלפי
      מעלה. וכן אם שנותי בדק חרבי אם על חד תרין כחזו ברקא מסוף שמיא ועד
      סוף שמיא תתגלי חרבי, שנה הענין דרך כבוד ותפארת כלפי מעלה, ובמקום
      חדוד החרב, אשר לא תהיה לכבוד בעיני ההמון, פירש שנותי מלשון שנים
      וכפל, אם אגלת חרבי לוהטת כפלים כברק.
    </p>
    <p>
      <span class="subhead">הנתיב השמנה ועשרים</span> תוספת לשון עם שנוי
      הענין ,לכבוד מעלה, לתקן כל מאמר המסופר בתורה, שיהיה דרך כבוד כלפי
      מעלה. ויהי כאשר התעו אותי אלהים מבית אבי והוה כד טעו עממיא בתר
      עובדי ידיהון יתי קריב ה׳ לדחלתיה מבית אבא, שנה הענין והוסיף לשון,
      לתקן לשון הצדיק, שלא נשמעהו מיחס אל האל ית׳ לכתו תועה ממקום למקום,
      ושלא נשמעהו קורא עצמו תועה בהיותו עוזב ארץ מולדתו במצות המקום,
      כאלו הוא תוהה על הראשונות חלילה, אע״פ שהוא אמר כן להיותו מדבר עם
      מלך נכרי, כי לא רצה לתתפאר שגלה מארצו במצות האל; הלא תראה שאמר
      התעו לשון רבים, כי ידע שאין דעת הנכרי ההוא סובלת סוד היחוד.
      ואנקלוס שהיה מסדר תרגומו לישראל, או לנכרים יודעי ישראל ואמונתם,
      התחכם להסב הלשון דרך כבוד כלפי מעלה, עם ביאור האמת כפי מה שהוא,
      ולא כפי מה שהיה לשון הצדיק בדברו עם הנכרי. גם בעל הטעמים נטה בפסוק
      זה מדרך הפשט, כי ראה דברי הצדיק קשים לאזן שומעת, ומשפילים מעלת
      קדושתו ואמונהו התמימה, והוא הסב פני הדבר בדרך אחרת, ועשה אלהים
      מבית אבי כמו אלהי בית אבי, כלומר כשהכריחוני גלולי בית אבי לעזוב
      ארץ מולדתי וללכת תועה: וכל אלה תקונים רחוקים מאמתת כוונת המדבר
      עליו השלום.
    </p>
    <p>
      וכן שלח נא ביד השלח ביד מאן דכשר דתשלח, שלא יהיה מיאונו של משה
      נראה כסרבנות, אלא מהיוהו מחזיק אה עצמו בלתי ראוי לאותה שליחות. וכן
      עתה ידעתי כי גדול ה׳ מכל האלהים ארי רב ה׳ ולית אלה בר מניה, הוסיף
      לשון ושנה הענין, כי יתרו לא כפר עדיין במציאות אלהים אחרים, רק הודה
      שאלהי ישראל גדול מכלם, ואנקלוס ברח כמשפטו מלהשמיע רבוי, אפילו בפי
      אחרים. ורמב״מן כתב על זה <q>ואנקלוס הוסיף נופך משלו</q> אבל אין זה
      תוספת נופך, כי אם שנוי הכוונה, שלא לתת מכשול לפני עם הארץ.
    </p>
    <p>
      <span class="subhead">הנתיב התשעה ועשרים</span> תוספת לשון עם שנוי
      הענין, בעבור כבוד האומה ואבותיה, ואת תנפש אשר עשו בחרן וית נפשתא
      דשעבידו לאורייתא בחרן, רצה לרמוז שעקר כוונתם בהרבותם להם עבדים
      ושפחות היה למען הביא אותם לחסות תחת כנפי השכינה. וכן ויביאה יצחק
      האהלה שרה אמו וחזא והא תקנין עובדהא כעובדי שרה אמיה, שלא יהיה נראה
      כאלו תכף בקחתו אשה דבק באשתו ושכח את אמו. וכן עלי קללתך בני עלי
      אתאמר בנבואה דלא ייתון לווטיא עלך ברי, שלא ידמה דבור הצדקת כדבור
      אחת הנבלות המקללות את עצמן. וכן נפתולי אלהים נפתלתי עם אחותי גם
      יכלתי קביל ה׳ בעותי באתחננותי בצלותי חמידית דיהי לי ולד כאחתי ואף
      אתיהב לי, התחכם לסלק זכר מריבה ומלחמה בין האמהות. וכן צדקה ממני
      זכאת מני מעדיא, שלא יובן שהיא צדקת והוא חוטא. וכן ויתנכר אליהם
      וחשיב מה די ימלל עמהון, לא רצה להזכיר לשון התנכרות כמשמעו, ואמר
      ששם לבו למה שידבר עמהם, כלומר שדבר עמהם בחכמה. וכן ויט שכמו לסבול
      ויהי למס עובד ויכבש מחוזי עממיא וישיצי ית דייריהון ודישתארון בהון
      יהון ליה פלחין ומסקי מסין, שנה הענין דרך כבוד לאומה. וכן והיית לנו
      לעיניהם וגבורן דאתעבידא לנא חזית בעינך, שלא ידמה שהיו צריכין
      למנהיג נכרי, אחרי היות להם עמוד הענן ועמוד האש. וכן כי אשה כושית
      לקח ארי אתתא שפירתא דנסיב רחיק, שנה והוסיף ענין לכבוד הנביא. וכן
      לא תהיה קדשה מבנות ישראל ולא יהיה קדש מבני ישראל לא תהי אתתא מבנות
      ישראל לגבר עבד ולא יסב גברא מבני ישראל איתא אמא, הוציא הכתוב
      מפשוטו, שלא ידמה שהיתה התועבה הזאת בישראל, ואע״פ שתרגם כפשוטו ואת
      זכר לא השכב משכבי אשה, שם היא אזהרת ליחיד, וכאן מדבר על המופקר
      לרבים, ואין אדם מפקיר עצמו לרבים, אלא אם כן רבים נמצאים באומה אשר
      ארחותיהם עקשים וחפצים בתועבה הזאה, וגנאי הדבר מאד לאומה בכללה. וכן
      דור עקש ופתלתול דרא דאשני עובדוהי ואשתני, רצה לרמוז שאין העקשות
      דבר טבעי לאומה, אלא חלוף מנהגה. וכן עם נבל ולא חכם עמא דקבילו
      אורייתא ולא חכימו, לא רצה לתרגם מלת נבל, ופירש הנבלות במה שעם היות
      שקבלו התורה עם כל זה לא שוה להם ולא החכימו; והיתת מחכמת המתרגם,
      שמתוך גנותם ספר בשבחם, שקבלו התורה האלתית. וכן אשר נסיתו במסה
      תריבהו על מי מריבה דנסיתוהי בניסתא והוה שלים בחנתוהי על מי מצותא
      ואשתכח מהימן, הוסיף לשון והפך העניו לכבוד אהרן, והשנוי הזה באמת
      קשה מאד להולמו, והלא עשרה פסוקים קודם לכן כתוב על אשר מעלתם בי
      בתוך בני ישראל במי מריבת קדש, והוא אומר ואשתכח מהימן! ואולי כוונת
      אנקלוס כי משה ענו מאד, מאשים אה עצמו ומליץ בעד אחיו המת, כאומר אם
      אני חטאתי אהרן לא חטא, כי אני הכיתי בצור ולא הוא.
    </p>
    <p>
      <span class="subhead">הנתיב השלשים</span> תוספת לשון עם שנוי
      הענין, בעבור כבוד ההורה, להסיר כל לשון של משל ומליצה. ובלעדיך לא
      ירים איש את ידו ואת רגלו בכל ארץ מצרים לא ירים גבר ית ידיה למיחד
      זין וית רגליה למרכב על סוסיא, העברי הוא משל, ותמתרגם ביאר תמכוון,
      אפס קצהו ביאר וכלו לא ביאר, כי עצום מאד כח המשל העברי מכח המליצה
      שבארמי; וזה היה לו מפני שלא רצה לנטות יותר מדי מעל לשון הכתוב, כי
      היה צריך להחליף המליצה כלה, ולהניח את ידו ואת רגלו בלא תרגום כל
      עקר, כגון שיאמר ובר מן מימרך לא יהי עביד שולטן רב או זעיר בכל ארעא
      דמצרים, וזה לא הותר לו, לבלתי יתמהו השומעים, אם ישמעו מפי הקורא את
      ידו ואה רגלו, ויבינו ענין המלות האלה, ולא ישמעו אותן מפי המתרגם.
      כי זה אמנם כלל גדול בתרגום אנקלוס, כי בכל יכלתו ברח מהניח מלה או
      מלות בלא תרגום, לבלתי יתמה ההמון השומע, והוא בוחר לדחוק מלות העברי
      לתרגמן שלא כמשמען, ונגד משפטי הלשון, מלהניח מלות הכתוב בלא תרגום,
      ולתת אחרות תחתיהן. הלא תראה וברצונם עקרו שור שתרגם תרעו שור סנאה,
      כלומר הרסו חומוה האויב. הנה מפני שמצא מליצת עקירת הבהמות מליצת לא
      נכבדת בעיני ההמון, רצה להחליף הלשון, ובחר במליצת הריסת החומה, מפני
      שהחומה נקראת בארמי, וגם בעברי <strong>שׁוּר</strong>, ויוכל ההמון
      להתפתות ולחשוב כי זו כוונת הכהוב. והרמב״ן כתב <q>ואמר אנקלוס
        כי טעם <strong>שׁוֹר</strong> כמו <strong>שׁוּר</strong> בשורק,
        מן בנות צעדה עלי שור
      </q> והנה אנקלוס לא אמר זה, אבל תרגם לאזן ההמון כפי מה שהיא יכולה
      לשמוע. וכן עשה באוסרי לגפן עירה ולשרקה בני אתנו, שתרגם עירה קרתיה,
      ותרגם בני יבנון, ואתונו היכליה (עיין רש״י), לא שחשב כי זה ענין
      המלות ההנה, רק התחכם לעשות תרגומו באופן שיוכל ההמון הנמהר לחשוב כי
      זה הוא פירוש המלות, ולא יהרהרו אחרי המתרגם. וכן תועפות ראם לו
      תוקפא ורומא דיליה, אמר רומא שהוא לשון נופל על לשון ראם. &mdash;
      וכן למען ספות הרוה אה הצמאה בדיל לאוספא ליה חטאי שלותא על זדנותא,
      הסיר המשל הסתום והחתום. וכן ויניקהו דבש מסלע ושמן מחלמיש צור ויהב
      להון בזת שליטי קרוין ונכסי יתבין כרכין תקיפין. סלק המשל, וביאר חלק
      מהנמשל. וכן בכור שורו הדר לו וקרני ראם קרניו רבא דבנוהי זיוא ליה
      וגבורן דאתעבידא ליה מן קדם דתוקפא ורומא דיליה, החליף העניין וסלק
      המשל. וכן יזנק מן הבשן ארעיה שתיא מן נחליא דנגדין מן מתנן, וגם
      בפסוק הזה התחכם אנקלוס לשמור מלת הבשן (שתרגומה מתנן) אע״פ שהחליף
      הענין לסלק המשל, וכל זה בעבור ההמון.
    </p>
    <p>
      <span class="subhead">הנתיב השלשים ואחד</span> תוספת לשון עם שנוי
      הענין, בעבור התורה, לתפארת הלשון באיזה צד שיהיה. כתנות עור לבושין
      דיקר על משך בשרהון, כי ראה כתנות עור דבר בלתי חשוב בעיני ההמון.
      וכן שתי בנותיך הנמצאות דאשתכחא מהימנן עמך, הוסיף לשון ללמד אה העם
      מוסר, כי מפני שעמדו נאמנות לאביהן, ולא לקחו מאנשי העיר אנשי סדום,
      על כן נצולו. וכן והיה כאשר תריד ויהי כד יעברון בנוהי על פתגמי
      אורייתא, ללמד שכל זמן שישראל שומרים את התורה אין כל אומה ולשון
      יכולה להרע להם. וכן וימש חשך בתר דיעדי קבל ליליא, לבלתי ידומת שהיה
      החשך בלילה ודרך טבע. וכן ויחזו את האלהים ויאכלו וישתו והוו חדן
      בקרבניהון דאתקבלו ברעוא כאלו אכלין ושתין, הסב הענין דרך כבוד. וכן
      בפגעו בו הוא ימיתנו כד אתחייב ליה מן דינא, תוסיף תנאי שאינו בכתוב,
      שלא ילמדו העם להתיר לעצמם עשיית משפטם ודינם שלא מדעת בית דין. וכן
      אלה הדברים אשר דבר משה אל כל ישראל בעבד הירדן במדבר בערבה מול סוף
      וגו׳, הוסיף ענינים לתפארת הלשון; שלא להשמיע לאזני העם שמות מקומות
      רבים, רציפים זה אחר זה, בלי שיהיה בזכירהם צורך גלוי ומובן. וכן
      שבעה שבועות תספר לך מהחל חרמש בקמה משריוה מגלא בחצד עומרא דארמותא,
      שלא ידמה שכל אחד מתחיל לספור שבעה שבועות מיום שייטב בעיניו להחל
      חרמש בקמתו, איש איש לפי טבע שדהו, ולפי מקרה תבואתו שביכרה או
      איחרה. וכן יחי ראובן ואל ימות יחי ראובן בחיי עלמא ומותא תניינא לא
      ימות, פירש הכפל על העולם הבא, להפארת הענין.
    </p>
    <p>
      <span class="subhead">הנתיב השלשים ושנים</span> הוספה לשון עם שנוי
      הענין, בעבור התורה שבעל פה ופירושי רבוהינו ז״ל. קול דמי אחיך
      צועקים אלי קל דם זרעיין דעתידן למיפק מן אחוך, כמו ששנינו בסנהדרין
      דמו ודם זרעיותיו. וכן ויקרא אברהם את שם המקום ההוא ה׳ יראה ואמר
      קדם ה׳ הכא יהון פלחין דריא, לפי קבלת רבותינו שהר העקדה הוא הר
      הבית. וכן ותחי רוח יעקב אביהם ושרת רוח קודשא על יעקב אבוהון,
      כמדרשם ז״ל. וכן יהודה אתה יודוך אחיך את אודיתא ולא בהיתתא, כפי
      מדרשם. וכן ונקה לא ינקה סלח לדתייבין לאורייתיה ולדלא תייבין לא
      מזכי, כמדרשם ונקה לשבים לא ינקה לשאינם שבים, וכן כל טהור יאכל בשר
      כל די דכי לקודשא ייכול בשר קודשא, כמה ששנינו (חגיגה דף י״ח ע״ב)
      בגדי אוכלי תרומה מדרס לקדש, וכן (ביצה דף י״ז ע״ב) מטבילין מגב לגב,
      ואע״פ שאין המעלות האלה רק מדברי סופרים, לא רצה המתרגם לתת מכשול
      לפני העם להקל במה שהחמירו חכמים; ומכאן עדות ברורה שאנקלוס אמר
      תרגומו בעוד הבית קיים (ושאיננו הנזכר בפרק הנזקין), כי לא היה מוסיף
      על לשון הכתוב ללמד את העם הלכתא למשיחא, אם לא היה הבית קיים
      והקרבנות נוהגים. &mdash; וכן מפני שיבה תקום מן קדם דסבר באורייתא
      תקום, כמדרשם. וכן את אביה היא מחללת מקדושת אבוה היא מיחתלא, לפי
      ההלכה, שאין האב נעשה חלל בזנות בתו. וכן כי בסוכות הושבתי במטלת
      עננין, כפירוש קצת מרבותינו. וכן ומשלם לשונאיו אל פניו להאבידו וגו׳
      ומשלם לסנאוי טבון דאנון עבדין קדמוהי בחייהון לאובדיהון וכו׳,
      כפירושם. וכן וזבחת פסח לה׳ אלהיך צאן ובקר ותיכוס פסחא קדם ה׳ אלהך
      מן בני ענא ונכסת קודשיא מן תורי, כפי ההלכה. וכן לבד ממכריו על
      האבות בר ממטרתא דייתי בשבתא דכן אתקינו אבהתא, לפי החק והמשפט אשר
      קבעו שמואל ודוד. וכן זולל וסובא זליל בשר וסבי חמר, לפי ההלכה. וכן
      לא יומתו אבות על בנים על פום בנין, עזב הפשט שאין צריך לאומרו, שלא
      יומתו אבות בעון הבנים, ודבק בדרש שלא יומתו אבות בעדות בנים, ללמד
      את העם דבר הלכה. וכן ארמי אובד אבי לבן ארמאה בעא לאובדא ית אבא, לא
      רצה להשמיע שאבינו יעקב היה כאיש אובד, ותרגם לפי המדרש שלבן בקש
      לעקור את הכל.
    </p>
    <p>
      <span class="subhead">ופה</span> נשלמו שלשים ושנים נתיבות פליאות
      חכמה, אשר הלך בהם אנקלוס הגר בתרגומו, עם הבאת קצת מקראות לאות
      ולמופת בכל נתיב ונתיב, ישמע חכם ויוסף לקח, כי תארך המגלה אם אמרתי
      אביאם כלם. וברוך העוזר העליון החונן לאדם דעת, אשר האיר עיני לסקל
      לפני ולפני כל שוחרי תושיה מסלה חדשה, לדלות מים עמוקים מבאר חכמתו
      של צדיק וחכם אנקלוס ע״ה, יראו ישרים וישמחו, ומשכילים יעלוזו, בהבקע
      לפניהם אור גדול בחלק מהמדע אשר עד היום הזה היתה חשכה גדולה נופלת
      עליו. ומי איש לבוב ילבב לבוא אחרי, להשלים את אשר החלותי, ולתקן את
      אשר שגיתי, בנפש חפצה למצוא דברי אמת, וברוח נכון ומורגל בחקירת
      האמת, לקלע אל השערה ולא יחטיא, בלי לנטות לא אל הימין לתמוך במחשבות
      קודמיו, ולא אל השמאל לאהבת החדשות, מאלהי אמת ישא ברכה.
    </p>
  </div>
</body>
</html>
